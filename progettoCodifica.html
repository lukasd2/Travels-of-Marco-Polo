<html xmlns:tei="http://www.tei-c.org/ns/1.0">
   <head>
      <meta http-equiv="Content-Type" content="text/html; charset=UTF-8">
      <meta name="viewport" content="width=device-width, initial-scale=1">
      <link href="styles.css" rel="stylesheet" type="text/css">
      <link rel="stylesheet" href="ammap/ammap.css" type="text/css" media="all"><script src="ammap/ammap.js" type="text/javascript"></script><script src="ammap/maps/js/chinaHigh.js" type="text/javascript"></script><script type="text/javascript" src="main.js"></script></head>
   <body>
      <h1 style="display:none;">Marco Polo mappa del viaggi nel territorio dell'attuale Cina </h1>
      <h3 class="title">Mappa dei viaggi di Marco Polo nel territorio dell'attuale Cina</h3>
      <div id="mapdiv" style=""></div><button style="display:none" title="return to book" id="updatebook">
         Nascondi la mappa
         </button>
      
      <div id="front">
         <div class="author">Marco Polo</div>
         <div class="title">Il Milione</div>
         <div>
            
            
            
            <p>Nella versione trecentesca dell'&lt;&lt;Ottimo&gt;&gt;<br> resa in italiano moderno
            </p>
            
            
            <p>Questa codifica è una ricostruzione fedele di alcuni capitoli del libro "Il Milione"
               di Marco Polo.
               È stata mantenuta la formattazione originale del libro compresa la divisione delle
               pagine e dei capitoli.
               Sono stati codificati i nomi dei personaggi, i luoghi geografici (in particolare le
               provincie e le città) con l'utilizzo del modulo namesdates.
               Inoltre con l'aggiunta della mappa interattiva, delle liste di occorrenze di nomi
               e luoghi geografici e del collegamento 
               delle note ai riferimenti nel testo, si cerca di rendere la visione più interessante
               e informativa.
            </p>                
            
            
         </div>
         <div>A cura di: Maria Vittoria Malvano<br><br>Giulio Einaudi editore
         </div>
      </div>
      <div id="intro">
         <h3>Liste delle persone, delle provincie e delle città che occorrono nel testo:</h3>
         <div class="flex-list">
            <div class="wrapper">
               <ul class="historical">
                  <h3>Lista delle persone:</h3>
                  
                  <li><span class="person">
                        Cubilai
                        Gran
                        Can
                        </span></li>
                  
                  <li><span class="person">
                        Marco
                        Polo
                        </span></li>
                  
                  <li><span class="person">
                        re
                        Dor
                        </span></li>
                  
                  <li><span class="person">
                        Prete
                        Gianni
                        </span></li>
                  
                  <li><span class="person">
                        Mongu
                        Can
                        </span></li>
                  
                  <li><span class="person">
                        re
                        Malangai
                        </span></li>
                  
                  <li><span class="person">
                        Cinghys
                        Can
                        </span></li>
                  
               </ul><label id="persCheck" class="control control--checkbox">
                  Seleziona tutte le persone nel testo
                  <input id="pcheck" type="checkbox"><div class="control__indicator"></div></label></div>
            <div class="wrapper">
               <ul class="provinces">
                  <h3>Lista delle provincie:</h3>
                  
                  <li><span class="province">Catai</span></li>
                  
                  <li><span class="province">Mangi</span></li>
                  
                  <li><span class="province">Pechoili</span></li>
                  
                  <li><span class="province">Taianfu</span></li>
                  
                  <li><span class="province">Shansi</span></li>                
                  
                  <li><span class="province">Szechuan</span></li>
                  
                  <li><span class="province">Concun</span></li>
                  
                  <li><span class="province">Acbaluc Mangi</span></li>
                  
                  <li><span class="province">Sindufu</span></li>
                  
                  <li><span class="province">Tebet</span></li>
                  
                  <li><span class="province">Yunnan</span></li>
                  
                  <li><span class="province">Gaindu</span></li>
                  
                  <li><span class="province">Caragian</span></li> 
                  
                  <li><span class="province">Zardandan</span></li>
                  
                  <li><span class="province">Mien</span></li>
                  
               </ul><label id="CheckboxProv" class="control control--checkbox">
                  Seleziona tutte le provincie nel testo
                  <input id="provcheck" type="checkbox"><div class="control__indicator"></div></label></div>
            <div class="wrapper">
               <ul class="cities">
                  <h3>Lista delle città:</h3>
                  
                  <li><span class="place">Cambaluc</span></li>
                  
                  <li><span class="place">Giongiu</span></li>
                  
                  <li><span class="place">Taianfu</span></li>
                  
                  <li><span class="place">Pianfu</span></li>
                  
                  <li><span class="place">Cacianfu</span></li>
                  
                  <li><span class="place">Chengianfu</span></li>
                  
                  <li><span class="place">Han-chung</span></li>
                  
                  <li><span class="place">Sindufu</span></li>
                  
                  <li><span class="place">Tebet</span></li>
                  
                  <li><span class="place">Iaci</span></li>
                  
                  <li><span class="place">Vocian</span></li>
                  
                  <li><span class="place">Mien</span></li>
                  
               </ul>
            </div>
         </div>
      </div>
      
      <div id="book">
         
         
         
         <div class="chapter">
            
            <h3>89. Della provincia del <span class="province">Catai</span>.
            </h3>
            
            <p> Dovete sapere che il <span class="person">Gran
                  Can</span> mandò come ambasciatore verso ponente
               messer <span class="person">Marco</span>, vi racconterò quindi
               tutto ciò che vide sul suo cammino andando e tornando. Chi parte da
               <span class="place"><a href="#Cambaluc">Cambaluc</a></span>,
               dopo una decina di <span class="page-number">122</span> miglia trova un fiume
               chiamato Pulisanghin<a href="#ch89_a1"><sup>1</sup></a>. Questo fiume si getta
               nel Mare Oceano<a href="#ch89_a2"><sup>2</sup></a> e di qui passano
               numerosi mercanti con numerose merci.; sul fiume c’è un bellissimo ponte in
               pietra. Vi dico che non ce n’è un altro al mondo fatto così: è lungo ben
               tredici passi e largo otto, vi possono quindi passare ben dieci
               cavalieri affiancati l’uno all’altro; ha ventiquattro
               archi e ventiquattro piloni nell’acqua ed è tutto di
               marmo, e ora vi descriverò come sono fatte le colonne. A una estremità del ponte
               si erge una colonna di marmo e sotto la colonna c’è un
               leone pure di marmo e sopra la colonna ce n’è un altro, molto belli e grandi e
               ben fatti; alla distanza di un passo dalla colonna ce n’è
               un’altra uguale alla precedente e lo spazio tra le due è
               chiuso da lastre di maro, sì da formare un parapetto affinché non si cada
               nell’acqua; e così via per tutta la lunghezza del ponte; è una cosa bellissima a
               vedersi. Vi ho descritto il ponte, ora vi racconterò altre novità. 
            </p> 
            
            <div class="note" id="ch89_a1">1. Pare che <span class="person">Marco Polo</span> abbia equivocato, dando al
               fiume il nome che designava invece il ponte, equivoco che sarebbe stato
               facilitato dal fatto che il fiume, lo Huang-ho, è anche chiamato  
               "Sang-kan"
               . Il
               ponte di cui parla <span class="person">Marco Polo</span> fu distrutto nel 1668. La forma
               persiana del fiume è Sanghin, e puli in persiano vuol dire ponte pertanto è
               facile rintracciare in Pulisanghin l’equivalente di il ponte sul fiume
               Sanghin.
            </div>
            
            <div class="note" id="ch89_a2">2. L’Oceano Pacifico.</div>
            
         </div>
         
         
         <div class="chapter">
            
            <h3>90. Della grande città del <span class="place"><a href="#Giongiu">Giongiu</a></span>.
            </h3>
            
            <p> Quando il viaggiatore lascia il ponte e cammina per trenta
               miglia verso ponente trova lungo la via belle case, alberghi, <span class="addition">[e
                  alberi]</span> e vigne; qui trova una città chiamata <span class="place"><a href="#Giongiu">Giongiu</a></span>
               <a href="#ch90_a1"><sup>1</sup></a>,
               grande e bella. Vi sono numerose badie e idolatri. Gli abitanti vivono di
               commercio e <span class="page-number">123</span> artigianato: si fabbricano drappi in seta e oro e bei
               veli. Vi sono begli alberghi. Oltrepassata questa città di un
               miglio si trova un bivio: una strada va verso ponente e l’altra
               verso scirocco. Quello verso ponente porta al <span class="province">Catai</span>, l’altra verso scirocco porta <span class="addition">[verso il grande mare]</span> alla
               estesa provincia del Mangi<a href="#ch90_a2"><sup>2</sup></a>. Dovete sapere che
               chi cavalca verso ponente impiega dieci giorni per
               arrivare alla provincia del <span class="province">Catai</span>, incontrando
               sul suo cammino belle città e bei castelli che prosperano per il commercio e
               l’artigianato, e bei vigneti <span class="addition">[e molti alberi]</span> e popoli civili. Qui non c’è altro
               da ricordare, perciò ci allontaniamo per andare verso un regno chiamato <span class="province">Taianfu</span><a href="#ch90_a3"><sup>3</sup></a>. 
            </p>
            
            <div class="note" id="ch90_a1">1. È la città di <span class="place"><a href="#%0A                    Cho-chou">
                     Cho-chou</a></span>, nella provincia
               della Cina settentrionale un tempo chiamata <span class="province">Pechoili</span>, ora <span class="province">Hopei</span>.
            </div>
            
            <div class="note" id="ch90_a2">2. Questo termine è la corruzione del cinese
               Man-tzu, con cui si indicavano dapprima le tribù della Cina meridionale non
               cinesi, poi la Cina meridionale in genere e il regno dei Song dei secoli
               X-XIII.
            </div>
            
            <div class="note" id="ch90_a3">3. O  
               "Tay-yuen fu"
               , regno e città ora compresi
               nella provincia dello <span class="province">Shansi</span>, sul fiume Fu, affluente del Fiume Giallo. La
               città, fondata come cittadella difensiva contro i Mongoli, fu sempre di grande
               importanza per la sua posizione al centro di una pianura assai fertile; la
               provincia è ricca di miniere di carbone.
            </div>
            
         </div>
         
         
         <div class="chapter">
            
            <h3>91. Dal regno di <span class="province">Taianfu</span>.
            </h3>
            
            <p>Partendo da questa città di <span class="place"><a href="#Giongiu">Giongiu</a></span>, cavalcando per dieci giornate si trova un
               regno chiamato <span class="province">Taianfu</span>. E capitale della provincia a cui siamo giunti è una
               città chiamata <span class="place"><a href="#Taianfu">Taianfu</a></span> ricca di commerci e industrie; qui si fabbricano molti
               arnesi necessari all’esercito del gran signore. Qui vi è abbondante vino e per
               tutta la provincia del <span class="province">Catai</span> solo in questa città si trova del vino, qui si
               riforniscono tutte le provincie limitrofe. Vi si produce seta in abbondanza
               perché vi sono molti gelsi e molti bachi. Quando si lascia <span class="province">Taianfu</span> si cavalca
               verso ponente per sette giornate, attraverso belle contrade con molte città e
               castelli ricchi di commerci e di <span class="page-number">124</span> industrie. Alla fine delle sette
               giornate si trova una città che si chiama <span class="place"><a href="#Pianfu">Pianfu</a></span><a href="#ch91_a1"><sup>1</sup></a>, dove ci sono molti mercanti,
               dove si produce molta seta e altri manufatti. Ora lasciamo questa città e vi
               parlerò di un castello chiamato Caiciu.<a href="#ch91_a2"><sup>2</sup></a> 
            </p>
            
            <div class="note" id="ch91_a1">1. O  
               "Ping-yang"
                fu città dello <span class="province">Shansi</span>, sul
               fiume Fuen-ho
            </div>
            
            <div class="note" id="ch91_a2">2. Non identificato con sicurezza. Secondo
               alcuni corrisponde a Chiang-chou.
            </div>
            
         </div>
         
         
         <div class="chapter">
            
            <h3>92. Del castello di Caiciu.</h3>
            
            <p>Quando ci si allontana da <span class="place"><a href="#Pianfu">Pianfu</a></span>, e si va verso ponente per due giornate, si
               incontra un bel castello<a href="#ch92_a1"><sup>1</sup></a> chiamato Caiciu; lo fece costruire un re detto  
               "<span class="person">re 
                  Dor</span>"
               <a href="#ch92_a2"><sup>2</sup></a>.
               In questo castello vi è un palazzo molto bello, con una magnifica sala in cui
               sono raffigurati con grande perfezione tutti i re che anticamente hanno
               governato quel territorio.; è una cosa molto bella da vedere. Di questo <span class="person">re
                  Dor</span> 
               vi racconterò una storia molto bella, di un fatto che avvenne tra lui e <span class="person">Prete Gianni</span>
               <a href="#ch92_a3"><sup>3</sup></a>. Questo castello è così fortificato che <span class="person">Prete Gianni</span> non poteva
               espugnarlo e, a quanto dicevano gli abitanti del paese, era in guerra con il re.
               <span class="person">Prete Gianni</span> era assai irritato; sette servitori allora gli dissero che, se lui
               voleva, gli avrebbero portato il <span class="person">re Dor</span> vivo; <span class="person">Prete Gianni</span> rispose che accettava
               volentieri. Udito questo i servitori si recarono alla corte del <span class="person">re Dor</span> e gli
               dissero che essi <span class="addition">[erano di una terra straniera]</span> ed erano venuti per servirlo.
               Egli rispose loro che erano i benvenuti, che gli <span class="page-number">125</span> facevano un
               piacere e un servizio; e così i sette valletti di <span class="person">Prete Gianni</span> si misero alle
               dipendenze del <span class="person">re Dor</span>. Si fermarono presso di lui due anni ed erano molto amati
               dal re per il servizio che gli avevano reso: li considerava tutti e sette come
               figli suoi. Udite invece che cosa gli fecero quei malvagi, nessuno infatti
               riesce a guardarsi dai traditori. Un giorno il re si stava divertendo con pochi
               amici fidati, tra cui quei sette; quando ebbero attraversato un fiume distante
               dal palazzo di cui ho parlato prima e quelli videro che non c’era nessuno che
               potesse difendere il re, misero mano alla spada e dissero che lo avrebbero
               ucciso se egli non andava con loro. Vedendo questo, il re si stupì moltissimo e
               disse: 
               - Che succede, figlioli miei? Perché mi fate questo? Dove volete che io
               vada? – Risposero: Vogliamo che veniate dal <span class="person">Prete Gianni</span>, che è il nostro
               signore.
            </p>
            
            <div class="note" id="ch92_a1">1. Qui ha il significato di villaggio fortificato, cinto da mura.</div>
            
            <div class="note" id="ch92_a2">2. Cioè  
               ""re dell’oro""
               . <span class="person">Marco Polo</span> traduce
               così il nome della dinastia Chin, che significa "oro". Furono gli Jurcen a
               scegliere questo appellativo quando il loro sovrano Akuta (1113-23) fondò
               l’impero che comprendeva la Manciuria sudorientale e la Cina
               settentrionale.
            </div>
            
            <div class="note" id="ch92_a3">3. Vedi 52, nota 3.</div>
            
         </div>
         
         
         <div class="chapter">
            
            <h3>93. Come <span class="person">Prete Gianni</span> fece prendere il <span class="person">re Dor</span>.
            </h3>
            
            <p>Quando il re udì ciò che costoro gli dissero, per poco non morì di dolore e
               disse: - Deh! figlioli, non vi ho forse onorato abbastanza? Perché mi volete
               mettere nelle mani del mio nemico? - Quelli risposero che doveva essere così.
               Allora lo condussero dal <span class="person">Prete Gianni</span>. Quando lo vide, ne ebbe grande gioia e
               gli disse che era il  
               ""mal venuto""
               , al che il re non seppe che cosa ribattere.
               Poi <span class="person">Prete Gianni</span> ordinò che fosse messo a custodire le bestie e così fu fatto.
               Quest’ordine lo aveva dato per dispetto <span class="addition">[sempre tenendo ben d’occhio]</span>. Quando il
               re ebbe custodito le bestie per ben due anni, <span class="person">Prete Gianni</span> se lo fece venire
               innanzi, gli fece dare ricchi abiti e gli rese grandi onori; poi gli disse: -
               Signor re, tu stesso puoi vedere che non sei uomo da fare guerra a me - Rispose
               il re: - Ho sem- <span class="page-number">126</span> pre saputo che non ero in grado di farlo - Allora
               <span class="person">Prete Gianni</span> disse: - Non ti voglio più dare fastidio; d’ora in poi voglio solo
               farti piacere e onorarti. Dopo di che gli donò bellissimi arnesi e cavalli e un
               numeroso seguito e lo lasciò andare. Il re tornò al suo regno e da quel momento
               gli fu amico e sottomesso. 
            </p>
            
         </div>
         
         
         <div class="chapter">
            
            <h3>94. Del gran fiume Caramoran<a href="#ch94_a1"><sup>1</sup></a>.
            </h3>
            
            <p> E quando si parte da questo castello e su va versi ponente venti miglia, si
               trova un fiume che è chiamato Caramoran, un fiume così grande che non lo si può
               attraversare su un ponte, e va fino al Mare Oceano. Lungo il fiume ci sono molte
               città e castelli, dove abitano numerosi mercanti e artigiani. Nel territorio
               adiacente al fiume cresce abbondante lo zenzero<a href="#ch94_a2"><sup>2</sup></a>; e vi sono tanti uccelli che è
               una meraviglia: per una moneta, che si chiama vaspre<a href="#ch94_a3"><sup>3</sup></a> e vale quanto un veneziano<a href="#ch94_a4"><sup>4</sup></a>
               , si possono avere tre fagiani. Varcato questo fiume, se si prose- <span class="page-number">127</span>
               gue ancora per due giornate, si trova una nobile città chiamata <span class="place"><a href="#Cacianfu">Cacianfu</a></span><a href="#ch94_a5"><sup>5</sup></a>. Gli
               abitanti sono tutti idolatri; il paese è ricco di commerci e industrie vi è
               molta seta; vi si fabbricano drappi di seta e d’oro. Non ci sono cose notevoli
               da ricordare: pertanto ce ne andiamo e vi parlerò di una nobile città che è al
               limite del regno di <span class="place"><a href="#Chengianfu">Chengianfu</a></span><a href="#ch94_a6"><sup>6</sup></a>. 
            </p>
            
            <div class="note" id="ch94_a1">1. Nome tartaro (Karamuren significa Fiume Nero)
               dello Huang-ho o fiume Giallo. È il secondo fiume della Cina per importanza:
               nasce sull’altopiano del <span class="province">Tibet</span>, presso i laghi Djanning Nor e Oring Nor, e dopo
               un corso di 5000 km sfocia nel Mar Giallo a nord della penisola dello Shantung.
               Il bacino formato dal Fiume Giallo e dai suoi affluenti costituisce un
               territorio molto fertile, ma soggetto alle gravi inondazioni provocate dai
               frequenti straripamenti del fiume.
            </div>
            
            <div class="note" id="ch94_a2">2. Pianta delle Zinziberacee che cresce in
               tutta l’Asia tropicale; dalla radice si estrae una sostanza usata in farmacia
               come digestivo e in cucina come aroma.
            </div>
            
            <div class="note" id="ch94_a3">3. Cioè  
               ""aspro""
               , una piccola moneta d’argento
               molto diffusa nei possedimenti della Repubblica Veneta, che l’aveva coniata per
               i suoi commerci con il Levante. Il nome, che deriva dal greco aspros cioè
                
               ""bianco""
               , era dovuto al fatto che tali monete erano più brillanti di quelle fino
               allora in circolazione: infatti erano coniate con argento cinese che conteneva
               una percentuale di antimonio, una lega che arrivava in grande quantità
               dall’Estremo Oriente trasportata dalle carovane.
            </div>
            
            <div class="note" id="ch94_a4">4. Cioè il grosso veneziano. Vedi 81, nota 5</div>
            
            <div class="note" id="ch94_a5">5. È la città chiamata  
               "Ho-kien"
                fu dai Mongoli
               e  
               "Pu-chou"
                dai Cinesi, nella provincia di Hopei (o Pechili). Si trovava su una
               delle vie dei corrieri imperiali, quella da Pechino e Hang-chou.
            </div>
            
            <div class="note" id="ch94_a6">6. L’odierna Hsi-an, capitale dello <span class="province">Shansi</span>,
               nota fin dall’epoca Tang sotto il nome di  
               "Ching-chao fu"
               . Divenne capitale nel
               1262 della provincia creata dai Mongoli unendo lo <span class="province">Shansi</span> e lo <span class="province">Szechuan</span>;
               provincia che venne di nuovo divisa nel 1286. La città è situata sulla destra
               del fiume Weiho affluente del Fiume Giallo. Come già dall’antichità, è tuttora
               importante centro commerciale per la sia posizione sulla cosidetta  
               ""via della
               seta""
               . Tra i suoi numerosi monumenti artistici si trova la statua di Buddha
               celebre per essere la più colossale di tutta la Cina.
            </div>
            
         </div>
         
         
         <div class="chapter">
            
            
            <h3>95. Della città di <span class="place"><a href="#Chengianfu">Chengianfu</a></span>.
            </h3>
            
            <p>Quando ci si allontana dalla città sopraddetta e si cavalca per otto giorni verso
               il ponente, si incontrano lungo il cammino numerose città e castelli, e commerci
               e industrie e bei giardini e case. Vi dico inoltre che la città è piena di
               gelsi; gli abitanti sono idolatri; la caccia e l’uccellagione sono abbondanti.
               Percorse queste otto giornate, si trova la nobile città di <span class="place"><a href="#Chengianfu">Chengianfu</a></span>, che è
               grande e bella e capoluogo di un regno. Anticamente il regno fu prospero e
               potente; ora il sovrano è il figlio del <span class="person"> Can</span> chiamato <span class="person">Malangai</span><a href="#ch95_a1"><sup>1</sup></a> ed è stato
               incoronato. In questo territorio è sviluppato il com- <span class="page-number">128</span> mercio, e vi
               sono molte cose preziose; vi si lavorano drappi d’oro e di sete in varie fogge e
               si fabbricano arnesi per gli eserciti. Di tutte le cose necessarie all’uomo per
               vivere qui hanno grande abbondanza e a buon mercato. La città è ponente, gli
               abitanti sono idolatri. Fuori dal paese c’è il palazzo del <span class="person">re Mangalai</span>, che è
               bellissimo, come ora vi dirò. Si trova in una grande pianura, dove c’è un fiume
               e una palude e numerose sorgenti. Tutto intorno c’è un muro lungo ben cinque
               miglia, munito di merli e ben costruito; e nel centro del muro sta il palazzo,
               bello e grande come meglio non lo si potrebbe ideare: ha molte belle sale e
               belle camere, tutte dipinte in oro battuto. <span class="person">Mangalai</span> governa bene il suo regno,
               con giustizia e senno ed è molto amato: nel paese grande divertimento è la
               caccia. Ora partiamo di qui e vi dirò di una provincia molto addentrata tra le
               montagne che si chiama <span class="province">Concun</span><a href="#ch95_a2"><sup>2</sup></a>. 
            </p>
            
            <div class="note" id="ch95_a1">1. Figlio terzogenito di <span class="person">Cubilai Can</span>.
               Diventato sovrano del territorio a lui assegnato nel 1272, pose la sua capitale
               a <span class="place"><a href="#Chengianfu">Chengianfu</a></span>, al centro del regno. Nel 1273 ebbe il titolo di Chin e da allora
               arricchì la città di numerosi monumenti. Morì nel 1280.
            </div>
            
            <div class="note" id="ch95_a2">2. L’identificazione di questa provincia è
               dubbia; le montagne potrebbero essere la catena del Tsing-ling che si trova tra
               il fiume Wei e il fiume Han. 
            </div>
            
         </div>
         
         
         <div class="chapter">
            
            <h3>96. Della provincia di <span class="province">Concun</span>.
            </h3>
            
            <p> Quando si lascia il palazzo di <span class="person">Mangalai</span> si va verso ponente per tre giorni in
               una bellissima pianura, e lungo la via si trovano numerose città e castelli. Gli
               abitanti vivono di commercio e artigianato e hanno molta seta. Alla fine delle
               tre giornate si incontrano montagne e valli che appartengono alla provincia di
               <span class="province">Concun</span>. Sui monti e nelle valli ci sono molte città e castelli. La gente è
               idolatra e vivono del lavoro della terra e dei prodotti dei boschi, perché i
               boschi sono tanti e in essi vivono molte bestie selvatiche: leoni, orsi,
               caprioli, lupi cervieri<a href="#ch96_a1"><sup>1</sup></a>, daini, cervi, e altre ancora, dalle quali <span class="page-number">129</span> ricavano molti guadagni. In questo paese si cavalca per venti giorni
               attraverso monti e valli e boschi, ma si trovano egualmente città e buoni
               alberghi. Ora ci allontaneremo di qui e vi racconterò di un’altra provincia. 
            </p>
            
            <div class="note" id="ch96_a1">1. Vedi 78, nota 1.</div>
            
         </div>
         
         
         <div class="chapter">
            
            <h3>97. Della provincia di <span class="province">Acbaluc Mangi</span><a href="#ch97_a1"><sup>1</sup></a>.
            </h3>
            
            <p>Quando si parte e si sono cavalcate queste venti giornate tra le montagne di
               <span class="province">Concun</span>, ci si trova in una provincia chiamata <span class="province">Acbaluc Mangi</span>. Vi sono numerose
               città e castelli, situati a ponente, gli abitanti sono idolatri e vivono di
               commerci e industrie; lo zenzero è così abbondante che viene diffuso in tutto il
               <span class="province">Catai</span><a href="#ch97_a2"><sup>2</sup></a> e se ne trae grande guadagno. La provincia produce riso e grano e altre
               biade in quantità a buon mercato; è ricca di ogni bene. Il territorio principale
               è chiamato <span class="province">Acbaluc Mangi</span>, vale a dire "un territorio al confine di Mangi".
               Questa contrada si estende per due giornate, dopo di che si incontrano grandi
               vallate, altre montagne e molti boschi, si va quindi avanti per venti giorni
               superando numerose città e castelli. La gente è idolatra, vive dei frutti della
               terra e cacciando uccelli e bestie grosse: vi sono leoni, orsi, lupi cervieri,
               daini e caprioli. Qui vi è una quantità di quelle bestiole da cui si estrae il
               muschio. Adesso ci allontaniamo di qui e vi parlerò dettagliatamente, e per
               ordine, di altre contrade, come voi udirete. <span class="page-number">130</span>
               
            </p>
            
            <div class="note" id="ch97_a1">1. Questo nome deriva da una forma turca
               Aq baliq (cioè  
               ""città
               bianca""
               ) cui è stato aggiunto Mangi per indicare che è al confine del Mangi, forse perché esisteva una
               città dallo stesso nome nel <span class="province">Catai</span>. La regione è quella attraversata dallo
               Hangkiang, di cui <span class="place"><a href="#Han-chung">Han-chung</a></span> fu è la
               città principale.
            </div>
            
            <div class="note" id="ch97_a2">2. Vedi 18, nota 8</div>
            
         </div>
         
         
         <div class="chapter">
            
            <h3>98. Della provincia di <span class="province">Sindufu</span>.
            </h3>
            
            <p> Come ho detto, quando si è cavalcato per venti giornate verso ponente, si trova
               una provincia, anch’essa denominata del confine di Mangi e si chiama <span class="province">Sindufu</span>. La
               capitale si chiama <span class="place"><a href="#Sindufu">Sindufu</a></span><a href="#ch98_a1"><sup>1</sup></a>; anticamente fu una grande nobile città e vi
               dimorava un re grande e ricco. Il perimetro delle mura è di ben venti miglia.
               Accade che il re morì e lasciò tre figli; questi divisero la città in tre parti
               e ognuno circondò il suo terzo di mura all’interno. Tutti divennero re e tutti
               ebbero un grande potere perché ricchi di terre e di beni, data che già loro
               padre era molto potente. Ma il <span class="person">Gran Can</span> spodestò questi tre e si prese la terra
               per sé. Dovete sapere che nel centro della città passa un fiume d’acqua dolce,
               largo ben mezzo miglio e pieno di pesci. Sfocia nel Mare Oceano, a per arrivare
               là occorrono da ottanta a cento giornate; il nome del fiume è Chiansui<a href="#ch98_a2"><sup>2</sup></a>, bagna
               molte città e castelli; ed è percorso da un numero di navi tale che non si
               crederebbe se non le <span class="page-number">131</span> si vedessero, una quantità di mercanti vanno
               su e giù, ed è una cosa meravigliosa. Il fiume è così largo che pare addirittura
               un mare. Nel centro della città sopra il fiume vi è un ponte tutto in pietra,
               lungo mezzo miglio e largo otto passi; colonne di marmo sostengono la copertura
               del ponte. Tale copertura è molto bella e tutta decorata con magnifiche pitture;
               sul ponte vi sono parecchie casette dove si esercitano il commercio e
               l’artigianato: ma sono casette di legno che si montano la mattina e si smontano
               la sera. Qui sta anche il gabelliere<a href="#ch98_a3"><sup>3</sup></a> del signore che percepisce la tassa sulle
               mercanzie vendute sul ponte; quella tassa rende ben mille bisanti d’oro
               all’anno. La gente è tutta idolatra. Partendo da questa città e cavalcando
               cinque giorni attraverso pianure e vallate si incontrano molte città e castelli.
               Gli uomini vivono dei frutti della terra e vi sono bestie selvatiche, quali
               leoni, orsi e altre; qui si fabbricano bei veli e drappi <span class="addition">[dorati]</span>. Appartengono
               alla provincia di <span class="province">Sindufu</span>. Terminate queste cinque giornate di cui vi ho detto,
               si trova una provincia molto rovinata, chiamata <span class="province">Tebet</span>; ne parleremo qui di
               seguito. <span class="page-number">132</span>
               
            </p>
            
            <div class="note" id="ch98_a1">1. Provincia e città hanno adesso
               rispettivamente il nome di <span class="province">Szuchuan</span> e Cheng-tu. La provincia è fittamente
               popolata, da Cinesi nella parte orientale pianeggiante, da popolazione di
               origine birmana e tibetana nella parte occidentale che è prevalentemente
               montuosa. La città di Cheng-tu, situata nel bacino del fiume Min, affluente
               dello Yang-tze (il Chiansui di <span class="person">Marco Polo</span>), è una delle più antiche città della
               Cina e attualmente un importante centro industriale.
            </div>
            
            <div class="note" id="ch98_a2">2. È il fiume Yang-tze kiang o Fiume Azzurro.
               Nasce al centro dell’altipiano del <span class="province">Tibet</span> a 4800 m sul livello del mare; il corso
               superiore (dalle sorgenti fino a Mingshan) è considerato un affluente perché in
               origine le acque si univano a quelle del Fiume Rosso; il corso medio (da
               Pingshan a Ichang) è navigabile e costituisce la grande via di comunicazione
               dello <span class="province">Szuchuan</span>; il corso inferiore (da Ichang a Nanchino) sviluppa una quantità
               di meandri e numerosi canali che formano complessivamente una vasta pianura
               alluvionale. L’ampia foce a delta, cioè il tratto da Nanchino all’Oceano
               Pacifico si divide in tre ampi canali navigabili, uno dei quali percorribile
               anche da bastimenti di grandi dimensioni. Il sistema dello Yang-tze è una delle
               maggiori reti di canali nel mondo.
            </div>
            
            <div class="note" id="ch98_a3">3. Chi è addetto a riscuotere le gabelle, cioè i dazi e le imposte.</div>
            
         </div>
         
         
         <div class="chapter">
            
            <h3>99. Della provincia di <span class="province">Tebet</span><a href="#ch99_a1"><sup>1</sup></a>.
            </h3>
            
            <p>Dopo le cinque giornate di cui vi ho detto, si trova una provincia che <span class="person">Mongu Can</span><a href="#ch99_a2"><sup>2</sup></a>
               devastò con la guerra; ci sono molte città e castelli tutti rovinati. Qui
               esistono delle canne spesse quattro spanne, lunghe quindici passi, con i nodi
               distanti tra loro tre palmi. Dovete sapere che i mercanti e i viandanti tagliano
               quelle canne la notte e le mettono ad ardere sul fuoco, perché bruciando
               provocano scoppi così sonori che i leoni, gli orsi e le altre fiere si
               spaventano e fuggono e non si avvicinerebbero al fuoco per nulla al mondo. Gli
               uomini fanno questo per paura delle bestie feroci, dato che ce ne sono molte. Le
               canne scoppiano perché, mettendole sul fuoco ancora verdi, si contorcono e si
               spaccano a metà e spaccandosi fanno un tale rumore che si sentono lontano dieci
               miglia e più nella notte; è un chiasso così terribile che chi non è abituato a
               udirlo <span class="page-number">133</span> ne avrebbe una gran paura. I cavalli che non vi sono
               avvezzi si spaventano talmente che rompono la cavezza e tutti i finimenti e
               scappano; e ciò avviene sovente. Per rimediarvi, ai cavalli non abituati legano
               tutte e quattro le zampe, bendano gli occhi e turano le orecchie, in modo che
               non possono fuggire quando sentono lo scoppio. Così si salvano la notte gli
               uomini e le loro bestie. Chi va per queste contrade per venti giornate non trova
               né rifugi né cibo, deve quindi portare vivande per sé e per le sue bestie
               sufficienti per le venti giornate; trova invece fiere cattive e bestie
               selvatiche molto pericolose. Poi si trovano numerosi castelli e case dove vi è
               l’uso di dare marito alle femmine nel modo seguente. Dovete sapere che nessun
               uomo piglierebbe una vergine per moglie, dicono che le donne non valgono nulle
               se non hanno già praticato molti uomini. Quando passano nel paese i mercanti, le
               vecchie portano le loro figlie in istrada, negli alberghi, nelle tende, a gruppi
               di venti o trenta; le fanno coricare con i mercanti e poi le maritano. Dopo che
               il mercante ha fatto ciò che ha voluto, egli deve donare alla ragazza qualche
               gioiello, affinché essa possa dimostrare come già abbia avuto a che fare con
               altri uomini; se una ha più gioielli vuol dire che ha avuto più amanti e trova
               più presto marito. Una donna prima di potersi sposare deve avere almeno venti
               segnali al collo per mostrare che è stata con tanti uomini; quella che ne ha di
               più è ritenuta la migliore e dicono che è più graziosa delle altre. La
               popolazione è idolatra e malvagia perché non ritiene affatto un peccato il fare
               il male e il rubare; di qui provengono i migliori scherani<a href="#ch99_a3"><sup>3</sup></a> del mondo. Vive dei
               frutti della terra, di besti <span class="page-number">134</span>e d’uccelli. In quel territorio sono
               numerose le bestie da cui si estrae il muschio, e poiché questa gente cattiva
               possiede molti buoni cani prendono un gran numero di queste bestiole. Gli
               abitanti non hanno né monete né fogli come quelli del <span class="person">Gran Can</span>, ma usano il sale
               come moneta. Essi sono vestiti miseramente perché i loro abiti sono fatti di
               stracci, di pelli e di tela di cotone; hanno un linguaggio a sé; il paese si
               chiama <span class="province">Tebet</span>. E questo <span class="province">Tebet</span> è una provincia grandissima e ve ne parlerò
               brevemente, come udirete. 
            </p>
            
            <div class="note" id="ch99_a1">1. Oggi <span class="province">Tibet</span>, la regione che si estende
               dall’India alla Cina, in particolare la parte settentrionale già sottomessa da
               <span class="person">Cinghys Can</span> nel 1208. La restante conquista non fu opera personale di <span class="person">Mongu Can</span>,
               come asserisce <span class="person">Marco Polo</span>, ma di uno dei suoi più valenti generali. La regione è
               già citata nella geografia di <span class="person">Tolomeo</span>, ma il nome compare nella forma attuale
               solo in <span class="person">Guglielmo di Rubruk</span>, insieme a notizie analoghe a quelle fornite da
               <span class="person">Marco Polo</span>; questi non la visitò mai personalmente, tuttavia la sua descrizione
               è la prima data da un occidentale con tanti particolari tutti perfettamente
               attendibili. Le più antiche notizie di un regno tibetano risalgono al secolo
               VII; regno che nonostante le lotte con i paesi limitrofi riuscì a sopravvivere
               indipendente, grazie alla sua posizione geografica, fino al secolo XIII quando i
               Mongoli ne invasero una parte. Il <span class="province">Tibet</span> continuò ad essere governato dai lama,
               capi religiosi, anche sotto il protettorato dei Cinesi che durò alcuni secoli e
               durante le lotte tra gli Inglesi che dall’India cercavano di allacciare
               relazioni con i Tibetani e i Cinesi; tali lotte terminarono praticamente solo
               nel 1951, anno in cui il <span class="province">Tibet</span> cessò di essere uno stato indipendente e divenne
               una regione autonoma nell’ambito della Repubblica Popolare Cinese.
            </div>
            
            <div class="note" id="ch99_a2">2. Vedi 47, nota 2.</div>
            
            <div class="note" id="ch99_a3">3. Con questo termine <span class="person">Marco Polo</span> intente
                
               ""predoni""
               , cioè quei Caraunas dediti ad assaltare le città e ucciderne gli
               abitanti. Questi erano reputati i migliori, cioè i più abili nel loro mestiere.
               
            </div>
            
         </div>
         
         
         <div class="chapter">
            
            <h3>100. Ancora della provincia di <span class="province">Tebet</span>.
            </h3>
            
            <p>Il <span class="province">Tebet</span> è una provincia grandissima; gli abitanti hanno un linguaggio proprio,
               sono idolatri e confinano con il Mangi e con molte altre province. Essi sono dei
               gran ladroni. Il territorio è così esteso che comprende otto grandi regni e una
               quantità di città e di castelli. In molti luoghi vi sono fiumi e laghi, altrove
               montagne dove si trovano in grande quantità pagliuzze d’oro. In questa provincia
               si commercia il corallo<a href="#ch100_a1"><sup>1</sup></a>, che costa molto caro perché ne fanno collane per i
               loro idoli e per le loro donne ed è un segno di gioia. Vi si fabbricano in
               quantità cammellotti<a href="#ch100_a2"><sup>2</sup></a> e drappi d’oro e di seta; crescono qui molte spezie mai
               viste nei nostri paesi. Si trovano da queste parti gli incantatori e gli
               astrologi più sapienti di tutta la regione. Fanno delle cose mediante arti
               diaboliche che non si vogliono raccontare in questo libro perché i lettori se ne
               stupireb- <span class="page-number">135</span> bero troppo; e hanno pessimi costumi. Possiedono cani
               grandissimi e mastini alti come asini che sono bravi a pigliare le bestie
               selvatiche. Hanno anche cani da caccia di diverse razze; qui nascono inoltre
               molti falconi pellegrini assai abili e che volano bene. Ora lasciamo questa
               provincia del <span class="province">Tebet</span> e vi parlerò di un’altra provincia e regione che
               appartengono al <span class="person">Gran Can</span>. Tutte le provincie e regioni descritte in questo libro
               appartengono al <span class="person">Gran Can</span>, salvo quelle di cui si parla al principio, che sono
               sotto il dominio del figlio di <span class="person">Argon</span><a href="#ch100_a3"><sup>3</sup></a> , come ho detto. E perciò, tranne quelle,
               tutte le altre sono sotto il <span class="person">Gran Can</span>; se non trovate scritto altrimenti è
               sottinteso che è così. Ora tralasciamo questo argomento e vi racconterò della
               provincia di <span class="province">Gaindu</span><a href="#ch100_a4"><sup>4</sup></a>. 
            </p>
            
            <div class="note" id="ch100_a1">1. Materiale usato per fabbricare oggetti
               ornamentali. È costituito dallo scheletro ramificato di minuscoli vertebrati
               acquatici che vivono in colonie sostenute da impalcature calcaree. Tali
               agglomerati compatti e induriti assumono la consistenza della pietra e colore
               vario, ma prevalentemente rosso.
            </div>
            
            <div class="note" id="ch100_a2">2. Vedi 61, nota 4.</div>
            
            <div class="note" id="ch100_a3">3. Cioè appartengono al signore dei Tartari,
               tranne quelle sono sotto il dominio del re dei Persiani
            </div>
            
            <div class="note" id="ch100_a4">4. È la regione di Kien-chang, nell’ansa del
               fiume Yang-tze. Al tempo dei Mongoli faceva parte dello <span class="province">Yunnan</span>.
            </div>
            
         </div>
         
         
         <div class="chapter">
            
            <h3>101. Della provincia di <span class="province">Gaindu</span>.
            </h3>
            
            <p><span class="province">Gaindu</span> è una provincia verso ponente e non ha più un re, perché è sotto il <span class="person">Gran
                  Can</span>. La gente è idolatra; le città e i castelli sono numerosi. Vi è un lago in
               cui si trovano molte perle, ma il <span class="person">Gran Can</span> non vuole che le si prendano, perché
               così facendo diventerebbero troppo comuni e non varrebbero più nulla; il gran
               sire ne fece pescare solamente quante ne occorrono a lui, chi ne prende di più è
               condannato a morte. Vi è anche una montagna dove si trovano in grande quantità
               delle pietre, che si chiamano turchesi<a href="#ch101_a1"><sup>1</sup></a> e sono molto belle. Il signore non le
               lascia raccogliere se non su suo ordi- <span class="page-number">136</span> ne. Dovete sapere che in
               questo paese vi è un bellissimo uso: non è ritenuta una vergogna se un
               forestiero o chiunque altro va a letto con la moglie, la figlia o qualsiasi
               donna della casa. Anzi è considerata una buona cosa e dicono che gli idoli
               concederanno loro beni temporali; per questo dànno con tanta generosità le loro
               femmine ai forestieri, come ora vi dirò. Dovete sapere che quando un uomo di
               questo paese vede che gli viene un forestiero in casa, ne esce immediatamente e
               ordina alla moglie e alle altre donne di fare tutto ciò che il forestiero
               desidera, come se fosse lui stesso; va fuori in una sua campagna o altrove,
               finché c’è il forestiero, talvolta anche tre giorni. Questi attacca il cappello
               alla finestra, per far vedere che è ancora lì e il marito o altri non cerchi di
               entrare; finché c’è quel segnale il padrone non torna mai a casa; questo uso
               vale in tutta la provincia. Gli abitanti si procurano la moneta nel modo
               seguente. Prendono il sale, lo fanno cuocere e lo buttano in una forma; questa
               forma pesa mezza libbra<a href="#ch101_a2"><sup>2</sup></a>; ottanta di queste forme di sale valgono una misura di
               oro fino<a href="#ch101_a3"><sup>3</sup></a>, e costituiscono la moneta spicciola da spendere. Hanno una quantità
               di quelle bestiole da cui si ricava il muschio. Essi hanno moltissimi pesci, li
               pescano nel lago di cui ho detto, dove si trovano le perle; hanno anche tanti
               leoni, lupi cervieri, orsi, daini, caprioli, cervi, e così pure uccelli d’ogni
               specie. Vino d’uva non ne hanno, ma fanno il vino di grano e di riso con molte
               spezie ed è una bevanda buonissima. In questa provincia si coltivano garofani in
               abbondanza. C’è una pianticella che fa le foglie grandi come il lauro, ma un po’
               più lunghe e strette e il fiore bianco piccolo come il garofano. Hanno in
               abbondan- <span class="page-number">137</span> za zenzero e cannella<a href="#ch101_a4"><sup>4</sup></a> e altre spezie che non crescono
               nei nostri paesi. Ora lasciamo questo argomento, vi racconterò di questo stesso
               paese più avanti. Quando si parte da <span class="province">Gaindu</span> si cavalca per dieci giorni
               incontrando castelli e città, e tutta la gente ha i costumi e i modi che vi ho
               descritto. Finite le dieci giornate si arriva a un fiume chiamato Brius<a href="#ch101_a5"><sup>5</sup></a> e qui
               termina la provincia di <span class="province">Gaindu</span>; in questo fiume si trova una quantità di oro in
               pagliuzze e da quelle parti è abbondante la cannella. Il fiume sfocia nel Mare
               Oceano. Del fiume non c’è altro da raccontare, diremo invece di un’altra
               provincia chiamata <span class="province">Caragian</span><a href="#ch101_a6"><sup>6</sup></a>, come udirete tra poco. 
            </p>
            
            <div class="note" id="ch101_a1">1. Vedi 25, nota 1.</div>
            
            <div class="note" id="ch101_a2">2. Coma la libbra, anche la mezza libbra era
               una misura di peso variabile da una località a un’altra.
            </div>
            
            <div class="note" id="ch101_a3">3. Cioè puro, o mescolato solo in minima
               parte con altro metallo.
            </div>
            
            <div class="note" id="ch101_a4">4. Droga molto profumata usata in cucina. La
               si ricava dalla corteccia della pianta omonima appartenente alla famiglia delle
               Lauracee.
            </div>
            
            <div class="note" id="ch101_a5">5. È il nome del corso superiore dello
               Yang-tze, il tratto fino alla confluenza del suo affluente Min.
            </div>
            
            <div class="note" id="ch101_a6">6. Regione che corrisponde al moderno
               <span class="province">Yunnan</span>, provincia della Cina sudoccidentale; è attraversata a nord dal fiume
               Mekong, ma si estende prevalentemente nel bacino del Fiume Rosso.
            </div>
            
         </div>
         
         
         <div class="chapter">
            
            <h3>102. Della provincia di <span class="province">Caragian</span>.
            </h3>
            
            <p>Quando si è passato questo fiume si entra nella provincia di <span class="province">Caragian</span>, che è
               talmente grande da comprendere ben sette regni ed è a ponente; gli abitanti sono
               idolatri e sottomessi al <span class="person">Gran Can</span>. Il re attuale è figlio del <span class="person">Gran Can</span> ed è
               ricco e potente, amministra bene la sua terra e la giustizia ed è un uomo prode.
               Quando si è attraversato il fiume di cui ho parlato sopra, e si è andanti avanti
               per sei giornate, si incontrano numerose città e castelli: è un luogo dove
               nascono ottimi cavalli, la gente vive allevando il bestiame e coltivando la
               terra. Ha un linguaggio suo proprio, molto difficile da capire. Al termine di
               queste cinque giornate si trova <span class="page-number">138</span> la città principale, che è la
               capitale del regno e si chiama <span class="place"><a href="#Iaci">Iaci</a></span><a href="#ch102_a1"><sup>1</sup></a>, città molto grande e nobile, piena di
               mercanti e artigiani. Le religioni sono diverse: chi adora Maometto e chi gli
               idoli, chi è cristiano nestoriano. Vi cresce il grano e il riso in abbondanza,
               ma è un paese assai malsano, perciò mangiano riso e fanno il vino di riso e di
               spezie, un vino molto chiaro e buono che ubriaca in fretta come quello di uva.
               Qui per monete si adoperano conchiglie bianche, che si trovano al mare <span class="addition">[e se ne
                  fanno scodelle]</span>. Ottanta conchiglie valgono un saggio<a href="#ch102_a2"><sup>2</sup></a> d’argento, ossia due
               veneziani grossi<a href="#ch102_a3"><sup>3</sup></a>, e otto saggi d’argento fine valgono un saggio d’oro fine. Vi
               sono numerose saline da cui si estrae tanto sale da rifornire tutto il
               territorio; da questo sale il re ricava tanti guadagni. Agli uomini non importa
               se uno prende la donna dell’altro, purché tale sia la volontà della donna. C’è
               un lago con una circonferenza di ben cento miglia, in cui vivono molti pesci
               grossi di tutte le specie, i migliori del mondo. Gli abitanti mangiano la carne
               cruda di ogni genere. I poveri vanno alla macelleria e quando si squarta
               l’agnello o il bue e se ne estraggono le budella, essi le prendono, le bagnano
               in una salsa di aglio e mangiano, così pure fanno con la carne. I nobili
               mangiano anch’essi la carne cruda, ma la fanno tagliuzzare fine fine, poi la
               mettono nella salsa e la condiscono con spezie saporite e la mangiano, come noi
               la carne cotta. Vi racconterò ancora di questa stessa provincia di <span class="province">Caragian</span>. <span class="page-number">139</span>
               
            </p>
            
            <div class="note" id="ch102_a1">1. È la città di Yunnan, capoluogo della
               provincia omonima, il <span class="province">Caragian</span> di <span class="person">Marco Polo</span>. Il nome attuale è Kunming ed è un
               importante centro commerciale della Cina sudoccidentale.
            </div>
            
            <div class="note" id="ch102_a2">2. Misura corrispondente alla sesta parte di
               un’oncia (l’oncia aveva valori doversi, ma per lo più si aggirava sui 30
               gr).
            </div>
            
            <div class="note" id="ch102_a3">3. Cioè due delle monete d’argento chiamate
                
               ""grosso veneziano""
               .
            </div>
            
         </div>
         
         
         <div class="chapter">
            
            <h3>103. Ancora della provincia di <span class="province">Caragian</span>.
            </h3>
            
            <p>Quando si parte dalla città di <span class="place"><a href="#Iaci">Iaci</a></span> e si va per dieci giornate verso ponente, si
               trova la provincia di <span class="province">Caragian</span>. La capitale del regno è chiamata Caragian; gli
               abitanti sono idolatri e sono sudditi del <span class="person">Gran Can</span>. In questa provincia si
               trovano pagliuzze d’oro nel fiume; e nei laghi e sulle montagne vi è dell’oro in
               pezzetti più grossi delle pagliuzze, tanto che dànno qui un saggio d’oro per sei
               d’argento. Inoltre, come ho detto, si paga con le conchiglie, conchiglie che non
               si trovano in questa provincia, ma arrivano dall’India. Nascono qui i grossi
               serpenti, o coccodrilli, che sono talmente smisurati da stupire chiunque. Sono
               orribili a vedersi, e dovete sapere che ce ne sono davvero di quelli lunghi
               dieci passi e grossi dieci palmi<a href="#ch103_a1"><sup>1</sup></a>, questi sono i più grandi. Hanno due zampe
               davanti vicino alla teste e i piedi sono formati da un’unghia simile
               all’artiglio del leone, il capo è enorme e gli occhi grossi come una pagnotta;
               la bocca potrebbe inghiottire un uomo in un solo boccone; i denti sono
               lunghissimi e l’animale è così smisuratamente grande e feroce che non esiste né
               uomo né fiera che non lo spaventi e non ne abbia paura; ce ne sono anche di meno
               di sei o otto passi. La maniera per prenderli è la seguente. Essi vivono di
               giorno sottoterra per il gran caldo e la notte escono fuori per nutrirsi e
               prendono tutte le bestie che riescono ad afferrare; vanno a bere al fiume, al
               lago e alle fontane. Sono così grandi e grossi che, quando di notte vanno a bere
               o a mangiare, fanno nella sabbia dove passano una fossa tale che pare che vi sia
               stata rotolata una botte. I cacciatori che li vogliono ammazzare vedono il
               percorso seguito dal serpente; prendono un <span class="page-number">140</span> palo di legno grosso e
               robusto in cui conficcano un ferro tagliente come un rasoio e lo nascondono
               nella sabbia; di questi arnesi ne fanno parecchi; quando il serpente passa di lì
               batte la testa nel ferro così forte che si taglia dal capo al petto, fino
               all’ombelico, e quindi muore immediatamente. Così i cacciatori lo prendono;
               appena è morto gli estraggono dal corpo il fiele<a href="#ch103_a2"><sup>2</sup></a>, che vendono molto caro perché
               è la migliore medicina contro i morsi di cani arrabbiati, basta berne il peso
               corrispondente a un piccolo denaro<a href="#ch103_a3"><sup>3</sup></a>. Quando una donna ha difficoltà a partorire,
               dandole da bere un poco di quel fiele, si sgrava subito. In un terzo caso è
               utile, se uno ha una escrescenza, spalmandovi sopra il fiele in breve tempo
               guarisce. Per queste ragioni il fiele è molto pregiato in quella regione. Anche
               la carne si vende, perché è molto buona da mangiare. Dovete sapere che il
               serpente si avvicina alla tana dei leoni e degli orsi e ne mangia i piccoli, se
               riesce a impadronirsene, e tutte le altre bestie del posto. I cavalli qui sono
               grandissimi e molti vengono portati in India; tagliano due o tre nodi della
               coda, perché non dimenino la coda con il cavaliere in groppa, cosa ritenuta
               molto brutta. Essi cavalcano con staffe lunghe come i Francesi, e fabbricano
               armi di pelle di bufalo<a href="#ch103_a4"><sup>4</sup></a> alla maniera dei Turchi, portano la balestra e lanciano
               le frecce avvelenate. Prima che il <span class="person">Gran Can</span> li conquistasse seguivano questo
               uso: se per caso veniva ospitato in casa di uno di loro un forestiero bello e
               saggio, lo uccidevano con il veleno o in altro modo; non facevano questo per
               prendergli il denaro, ma perché, dicevano, il senno, la <span class="page-number">141</span> grazia, il
               destino di costui sarebbero rimasti in casa loro. Da quando il paese è stato
               conquistato dal <span class="person">GranCan</span>, non fanno più queste cose per paura che egli li
               punisca. Ora lasciamo questa provincia e vi parlerò di un’altra. 
            </p>
            
            <div class="note" id="ch103_a1">1. Lunghi fino a venti metri e larghi più di due.</div>
            
            <div class="note" id="ch103_a2">2. Liquido che secerne il fegato e si
               raccoglie nella cistifellea.
            </div>
            
            <div class="note" id="ch103_a3">3. Cioè quanto se ne poteva acquistare con
               una moneta di valore inferiore al denaro, che era la moneta corrente nel
               Medioevo in tutta Europa; <span class="person">Marco Polo</span> vuole indicare una quantità
               piccolissima.
            </div>
            
            <div class="note" id="ch103_a4">4. Mammifero appartenente alla razza bovina;
               viene allevato soprattutto per la sua pelle che è straordinariamente
               robusta.
            </div>
            
         </div>
         
         
         <div class="chapter">
            
            <h3>104. Della provincia di <span class="province">Zardandan</span>.
            </h3>
            
            <p>Quando si parte da <span class="province">Caragian</span> e si va verso ponente per cinque giornate, si trova
               una provincia chiamata <span class="province">Zardandan</span><a href="#ch104_a1"><sup>1</sup></a>. Gli abitanti sono idolatri e sottomessi al <span class="person">Gran
                  Can</span>. La città principale si chiama <span class="place"><a href="#Vocian">Vocian</a></span><a href="#ch104_a2"><sup>2</sup></a>. Essi hanno un rivestimento d’oro a
               tutti i denti, tanto quelli di sopra quanto quelli di sotto, così che tutta la
               dentatura sembra d’oro; questo gli uomini, non le donne. Inoltre gli uomini sono
               tutti cavalieri e, secondo i loro costumi, non fanno nulla, tranne andare in
               guerra. Le donne fanno tutto ciò che occorre aiutate dagli schiavi. Quando una
               donna ha avuto un bambino, il marito si mette a letto e ci sta quaranta giorni e
               lava il piccolo e lo accudisce; dicono che fanno così perché la donna ha già
               faticato tanto a portarlo e vogliono che ora si riposi. Tutti gli amici vengono
               vicino al letto e fanno grandi feste; la moglie si alza dal letto, fa i mestieri
               di casa e serve il marito coricato. Qui mangiano ogni ge- <span class="page-number">142</span> nere di
               carne cruda e cotta, e riso cotto con la carne. Il vino lo fanno di riso con le
               spezie ed è molto buono. Come moneta usano l’oro e le conchiglie e dànno un
               saggio d’oro per cinque d’argento, perché la miniera d’argento più vicina è a
               cinque mesi; per questo i mercanti fanno grossi guadagni quando lo portano da
               così lontano. Questo popolo non ha né idoli né chiese, essi venerano il
               capostipite della famiglia e dicono: - Da costui noi siamo discesi. Non esiste
               né alfabeto, né alcun sistema di scrittura; la cosa però non stupisce perché è
               un territorio molto appartato, dove l’estate non si può andare per alcuna
               ragione, essendo l’aria così mefitica che un estraneo non vi può assolutamente
               vivere. Se due hanno degli affari insieme, fanno delle tacche in un legno e
               l’uno ne tiene una metà l’altro l’altra metà; quando chi deve pagare il debito
               lo salda, si fa dare l’altra metà del legno con la tacca. In tutte queste
               provincie non esistono medici, quando qualcuno si ammala manda a chiamare i
               maghi e incantatori; questi, quando sono giunti dal malato e hanno sentito da
               lui di quale male soffre, suonano i loro strumenti e cantano e ballano; dopo che
               hanno ballato per un poco uno dei maghi cade in terra con la schiuma alla bocca,
               tramortito. Il diavolo si è rifugiato nel suo corpo. Egli sta in questo stato a
               lungo e pare morto; gli altri maghi gli chiedono della malattia dell’infermo e
               di quale ne sia la causa. Quegli risponde che il male gli è venuto perché ha
               fatto dispiacere a qualcuno; dicono i maghi: - Noi ti preghiamo di perdonarlo e
               prendi, in cambio della sua salute, ciò che tu vuoi. Se il malato deve morire,
               il tramortito dice: - Egli ha fatto tanto dispiacere a quello spirito che non lo
               vuole perdonare per nulla al mondo. Se il malato deve guarire, dice lo spirito
               che è nel corpo del mago: - Prendete il tal numero di montoni con la testa nera,
               e tali e tali bevande, tutte molto pregiate, e sacrificate al tale <span class="page-number">143</span>
               spirito. Udito questo, i parenti del malato fanno tutto ciò che lo spirito ha
               detto, uccidono i montoni, versano il sangue dove ha ordinato; poi fanno cuocere
               un montone, o anche più di d’uno, nella casa del malato, dove si trovano molti
               di questi maghi oppure delle donne, tante quante lo spirito ha ordinato che
               fossero. Quando il montone è cotto e la bevanda preparata, e la gente si è
               radunata per mangiare, essi cominciano a cantare e a ballare e a suonare,
               gettano del brodo qua e là per la casa, riempiono di fumo d’incenso e di mirra
               tutta la casa e la illuminano. Dopo aver fatto questo per un po’, qualcuno si
               china e domanda allo spirito se non ha ancora perdonato al malato. Lo spirito
               risponde: - Non è stato ancora perdonato; fate la tal cosa e sarà perdonato.
               Eseguito il suo ordine egli dice: - Sarà guarito completamente. Allora i parenti
               dicono: - Lo spirito è dalla nostra parte. E dànno grandi segni di gioia,
               mangiano il montone e bevono; poi ciascuno torna a casa sua; e il malato
               guarisce. Ora lasciamo questo paese e vi parlerò di altri, come udirete. 
            </p>
            
            <div class="note" id="ch104_a1">1. La regione del Yung-chang. Il termine
               <span class="province">Zardandan</span> è la versione persiana del cinese chin-chih,  
               ""denti d’oro""
               , perché gli
               abitanti usavano ricoprirsi la dentatura con una lamina d’oro. Lo storico arabo
               <span class="person">Rashid ad-Din</span> narra inoltre che questo popolo non ha altra religione che il
               culto degli antenati e non conosce la scrittura. È noto inoltre che vi era
               diffuso l’uso dei tatuaggi.
            </div>
            
            <div class="note" id="ch104_a2">2. Corrisponde alla città di Yuang-chang,
               situata tra i fiumi Mekong e Saluen. <span class="person">Marco Polo</span> la definisce la capitale degli
               <span class="province">Zardandan</span>, ma non è esatto perché il loro territorio si trovava spostato a
               sudovest; tuttavia dal 1286 la città era sede di un governatorato per un gruppo
               di paesi tra cui anche quello degli <span class="province">Zardandan</span>.
            </div>
            
         </div>
         
         
         <div class="chapter">
            
            <h3>105. Della grande china.</h3>
            
            <p>Quando si abbandona la provincia di cui vi ho detto sopra, <span class="province">Zardandan</span>, si scende
               lungo una grande china per due giornate e mezzo pur camminando in discesa, ma in
               quelle due giornate e mezzo non si trova nulla che valga la pena di raccontare,
               se non che c’è un grande spiazzo dove tre giorni la settimana ha luogo un
               mercato. Qui convengono molti mercanti che portano l’oro e l’argento nessuno può
               andare tranne loro stessi, perché è un territorio impervio e separato dagli
               altri, <span class="page-number">144</span> e poiché nessuno riesce a raggiungerli, nessuno sa
               esattamente dove abitino. Terminate queste due giornate, si trova una provincia
               verso mezzogiorno, ai confini dell’India, chiamata <span class="province">Mien</span><a href="#ch105_a1"><sup>1</sup></a>. Quindi si cavalca per
               quindici giorni attraverso luoghi brutti e disabitati, dove vi sono molte selve
               e boschi popolati da elefanti e liocorni<a href="#ch105_a2"><sup>2</sup></a> e da mole altre bestie d’ogni genere,
               ma non si incontrano né uomini né abitazioni. Perciò non parlerò oltre di questa
               contrada e vi racconterò una storia, come udirete. 
            </p>
            
            <div class="note" id="ch105_a1">1. Come regione è la Birmania, come città è
               Pagan (odierna Tagaung) antica capitale della Birmania. Il re di questo stato,
               <span class="person">Narathihapat</span>, rispose negativamente alla richiesta di assoggettarsi a <span class="person">Cubilai Can</span>
               rivoltagli nel 1271 dal governatore della provincia di Yunan e nel 1273 da
               alcuni invitati giunti per lo stesso scopo da Pechino. I Birmani oltre a non
               volersi sottomettere al <span class="person">Gran Can</span>, nel 1277 invasero il territorio degli
               <span class="province">Zardandan</span> appartenente a quest’ultimo; allora <span class="person">Cubilai</span> intraprese due spedizioni,
               l’una non riuscita nello stesso anno, la seconda, che invece andò a buon fine,
               nel 1283 con truppe cinesi al comando di Ngasaunggyan. La Birmania fu così
               sottomessa, ma la capitale fu presa solo nel 1287. <span class="person">Marco Polo</span> descrive appunto
               l’inizio e la prima fase della guerra contro il <span class="province">Mien</span>.
            </div>
            
            <div class="note" id="ch105_a2">2. Descritti nell’antichità e nel Medioevo
               come animali favolosi, che avevano press’a poco la figura dei cavalli con un
               lungo corno in mezzo alla fronte, i liocorni (o unicorni) sono in realtà i
               rinoceronti, grossi mammiferi che vivono in India, di colore grigio-bruno e
               forniti di un solo corno sul muso di forma allungata.
            </div>
            
         </div>
         
         
         <div class="chapter">
            
            <h3>106. Della provincia di <span class="province">Mien</span>.
            </h3>
            
            <p>Dovete sapere che quando si è cavalcato per quindici giorni attraverso luoghi
               così impervi, si trova una città chiamata <span class="place"><a href="#Mien">Mien</a></span>, molto grande e nobile; gli
               abitanti sono idolatri e sono sudditi del <span class="person">Gran Can</span>; hanno una lingua propria. E
               in questa città c’è una nobilissima cosa. Anticamente dimorava qui un re molto
               ricco; quando morì lasciò detto che ai due lati della sua tomba si dovevano fare
               due torri, una d’oro e una <span class="page-number">145</span> d’argento. Vi dirò come sono fatte
               queste due torri: sono alte ben dieci passi e grosse in proporzione all’altezza;
               una torre è di pietra, tutta coperta all’esterno di un foglio d’oro spesso un
               dito, così che a vederla pare tutta d’oro. La cima è tonda ed è piena di
               campanelle dorate che suonano ogni volta che sono mosse dal vento. L’altra torre
               è d’argento ed è fatta né più né meno come quella d’oro. Il re fece fare le
               torri per dimostrare la propria grandiosità e per il bene della propria anima;
               vi assicuro che è la più bella cosa del mondo da vedere e di maggior valore. Ora
               vi dirò come il <span class="person">Gran Can</span> conquistò questa provincia. Egli disse a tutti i
               giullari<a href="#ch106_a1"><sup>1</sup></a> che erano alla sua corte che voleva che andassero a occupare la
               provincia di <span class="province">Mien</span> e li avrebbe fatti accompagnare da capitani e dato loro aiuti.
               I giullari dissero che l’avrebbero fatto volentieri; andarono con quei capitani
               e quegli aiuti e presero la provincia. Quando giunsero alla città e videro la
               magnificenza di quelle torri mandarono a dire al <span class="person">Gran Can</span> quanto erano belle e
               ricche e come erano state fatte e dove erano e se voleva che essi le
               abbattessero e gli inviassero l’oro e l’argento. Il <span class="person">Gran Can</span>, udendo che il re
               le aveva fatte fare per la sua anima e per essere ricordato, ordinò che non
               venissero rovinata, ma rimanessero lì a onore di colui che le aveva fatte fare,
               cioè il re di quel paese. La cosa non stupisce perché nessun Tartaro tocca mai
               ciò che è appartenuto a un morto. Qui vi sono numerosi elefanti e buoi selvatici
               grandi e belli e grande abbondanza di ogni genere di animali. Abbiamo finito di
               parlare di questa provincia e vi parlerò di un’altra che si chiama <span class="province">Bangala</span><a href="#ch106_a2"><sup>2</sup></a>.
            </p>
            
            <div class="note" id="ch106_a1">1. Cantastorie e buffoni che nel Medioevo si
               esibivano nei villaggi e nei castelli per divertire signori e popolani.
            </div>
            
            <div class="note" id="ch106_a2">2. Si tratta del <span class="province">Bengala</span>, territorio che si
               estende tra l’India e la Birmania. <span class="person">Marco Polo</span> "deve aver confuso i propri
               ricordi e avere parlato effettivamente di una regione diversa". Pare
               invece più probabile che egli riferisca notizie a lui raccontate e non tratte da
               conoscenze dirette.
            </div><span class="page-number">146</span>
            
         </div>          
         
      </div>
      
   </body>
</html>